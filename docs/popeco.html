<!DOCTYPE html>
<html lang="en">
<head>
<meta http-equiv="Content-Type" content="text/html; charset=UTF-8">
<meta charset="utf-8">
<meta name="viewport" content="width=device-width, initial-scale=1, shrink-to-fit=no">
<title>Розділ 4 Початки популяційної екології | Вступ до Екології Угруповань</title>
<meta name="author" content="Олексій Дубовик">
<meta name="description" content="Як би то не було, екологічне угруповання – це сукупність популяцій. Коли ми поглянемо на популяцію одного виду, то тільки на неї впливатиме безліч факторів: з одного боку популяція реагуватиме на...">
<meta name="generator" content="bookdown 0.41 with bs4_book()">
<meta property="og:title" content="Розділ 4 Початки популяційної екології | Вступ до Екології Угруповань">
<meta property="og:type" content="book">
<meta property="og:description" content="Як би то не було, екологічне угруповання – це сукупність популяцій. Коли ми поглянемо на популяцію одного виду, то тільки на неї впливатиме безліч факторів: з одного боку популяція реагуватиме на...">
<meta name="twitter:card" content="summary">
<meta name="twitter:title" content="Розділ 4 Початки популяційної екології | Вступ до Екології Угруповань">
<meta name="twitter:description" content="Як би то не було, екологічне угруповання – це сукупність популяцій. Коли ми поглянемо на популяцію одного виду, то тільки на неї впливатиме безліч факторів: з одного боку популяція реагуватиме на...">
<!-- JS --><script src="https://cdnjs.cloudflare.com/ajax/libs/clipboard.js/2.0.6/clipboard.min.js" integrity="sha256-inc5kl9MA1hkeYUt+EC3BhlIgyp/2jDIyBLS6k3UxPI=" crossorigin="anonymous"></script><script src="https://cdnjs.cloudflare.com/ajax/libs/fuse.js/6.4.6/fuse.js" integrity="sha512-zv6Ywkjyktsohkbp9bb45V6tEMoWhzFzXis+LrMehmJZZSys19Yxf1dopHx7WzIKxr5tK2dVcYmaCk2uqdjF4A==" crossorigin="anonymous"></script><script src="https://kit.fontawesome.com/6ecbd6c532.js" crossorigin="anonymous"></script><script src="libs/jquery-3.6.0/jquery-3.6.0.min.js"></script><meta name="viewport" content="width=device-width, initial-scale=1, shrink-to-fit=no">
<link href="libs/bootstrap-4.6.0/bootstrap.min.css" rel="stylesheet">
<script src="libs/bootstrap-4.6.0/bootstrap.bundle.min.js"></script><script src="libs/bs3compat-0.8.0/transition.js"></script><script src="libs/bs3compat-0.8.0/tabs.js"></script><script src="libs/bs3compat-0.8.0/bs3compat.js"></script><link href="libs/bs4_book-1.0.0/bs4_book.css" rel="stylesheet">
<script src="libs/bs4_book-1.0.0/bs4_book.js"></script><script src="https://cdnjs.cloudflare.com/ajax/libs/autocomplete.js/0.38.0/autocomplete.jquery.min.js" integrity="sha512-GU9ayf+66Xx2TmpxqJpliWbT5PiGYxpaG8rfnBEk1LL8l1KGkRShhngwdXK1UgqhAzWpZHSiYPc09/NwDQIGyg==" crossorigin="anonymous"></script><script src="https://cdnjs.cloudflare.com/ajax/libs/mark.js/8.11.1/mark.min.js" integrity="sha512-5CYOlHXGh6QpOFA/TeTylKLWfB3ftPsde7AnmhuitiTX4K5SqCLBeKro6sPS8ilsz1Q4NRx3v8Ko2IBiszzdww==" crossorigin="anonymous"></script><!-- CSS --><style type="text/css">
    
    div.hanging-indent{margin-left: 1.5em; text-indent: -1.5em;}
  </style>
</head>
<body data-spy="scroll" data-target="#toc">

<div class="container-fluid">
<div class="row">
  <header class="col-sm-12 col-lg-3 sidebar sidebar-book"><a class="sr-only sr-only-focusable" href="#content">Skip to main content</a>

    <div class="d-flex align-items-start justify-content-between">
      <h1>
        <a href="index.html" title="">Вступ до Екології Угруповань</a>
      </h1>
      <button class="btn btn-outline-primary d-lg-none ml-2 mt-1" type="button" data-toggle="collapse" data-target="#main-nav" aria-expanded="true" aria-controls="main-nav"><i class="fas fa-bars"></i><span class="sr-only">Show table of contents</span></button>
    </div>

    <div id="main-nav" class="collapse-lg">
      <form role="search">
        <input id="search" class="form-control" type="search" placeholder="Search" aria-label="Search">
</form>

      <nav aria-label="Table of contents"><h2>Table of contents</h2>
        <ul class="book-toc list-unstyled">
<li><a class="" href="index.html">Вітання</a></li>
<li><a class="" href="%D0%BF%D0%B5%D1%80%D0%B5%D0%B4%D0%BC%D0%BE%D0%B2%D0%B0.html">Передмова</a></li>
<li><a class="" href="%D0%BF%D0%BE%D0%B4%D1%8F%D0%BA%D0%B8.html">Подяки</a></li>
<li><a class="" href="introduction.html"><span class="header-section-number">1</span> Вступ</a></li>
<li><a class="" href="about-book.html"><span class="header-section-number">2</span> Про книгу та Зміст</a></li>
<li><a class="" href="numerical-ecology.html"><span class="header-section-number">3</span> Базові математичні підходи в екології</a></li>
<li><a class="active" href="popeco.html"><span class="header-section-number">4</span> Початки популяційної екології</a></li>
<li><a class="" href="foundations.html"><span class="header-section-number">5</span> Фундаментальні поняття екології</a></li>
<li><a class="" href="interspecific.html"><span class="header-section-number">6</span> Міжвидові взаємодії</a></li>
<li><a class="" href="comecol.html"><span class="header-section-number">7</span> Екологічні угруповання</a></li>
<li><a class="" href="%D0%BF%D1%96%D1%81%D0%BB%D1%8F%D1%81%D0%BB%D0%BE%D0%B2%D0%BE.html">Післяслово</a></li>
<li><a class="" href="%D0%BA%D0%BE%D0%BD%D1%82%D0%B0%D0%BA%D1%82%D0%B8-%D0%B0%D0%B2%D1%82%D0%BE%D1%80%D0%B0.html">Контакти автора</a></li>
</ul>

        <div class="book-extra">
          
        </div>
      </nav>
</div>
  </header><main class="col-sm-12 col-md-9 col-lg-7" id="content"><div id="popeco" class="section level1" number="4">
<h1>
<span class="header-section-number">Розділ 4</span> Початки популяційної екології<a class="anchor" aria-label="anchor" href="#popeco"><i class="fas fa-link"></i></a>
</h1>
<p>Як би то не було, екологічне угруповання – це сукупність популяцій. Коли ми поглянемо на популяцію одного виду, то тільки на неї впливатиме безліч факторів: з одного боку популяція реагуватиме на кліматичні умови, з іншого – на якісь ще локальні абіотичні властивості, з третього – на доступність корму чи інших ресурсів, ще з одного – на тиск з боку природних ворогів. Дослідження однієї-єдиної популяції може виявитись дуже заплутаним, а екологічних угруповань – ще на ступінь складнішим, тож спочатку варто розібратись із популяціями.</p>
<p>Цей розділ має бути доволі коротким і означити дуже базові біологічні поняття, котрими оперує екологія на популяційному рівні. Звісно, популяційна біологія є окремою незалежною дисципліною, в якій вирує академічне життя і публікуються статті, втім, цей підручник не про популяційну екологію. В цьому розділі буде окреслено фундаментальні поняття, із якими має бути знайомий кожен біолог (окрім, мабуть, <a href="popeco.html#Leslie-matrix">матриць Леслі та іншого моделювання</a>, яке у нас часто замовчується), тому цей розділ є, скоріше, намаганням пересвідчитись що читач володіє спільними термінами із цією книгою.</p>
<p>За планом, цей розділ коротко опише <a href="popeco.html#species">концепцію виду</a>, <a href="popeco.html#population">популяції</a> та <a href="popeco.html#metapopulation">метапопуляції</a>, а також <a href="popeco.html#pop-factors">чинники впливу на популяції</a>, <a href="popeco.html#intraspecific">внутрішньовидові взаємодії</a>, поняття та методи оцінки <a href="popeco.html#pop-dynamics">стабільності та/чи динаміки популяцій</a>, і, зрештою, примітивне моделювання динаміки популяції за допомогою <a href="popeco.html#Leslie-matrix">матриць Леслі і агентних моделей</a>.</p>
<div id="species" class="section level2" number="4.1">
<h2>
<span class="header-section-number">4.1</span> Вид<a class="anchor" aria-label="anchor" href="#species"><i class="fas fa-link"></i></a>
</h2>
<blockquote>
<p>“Я дивлюся на поняття виду як на довільний термін, що лишень для зручності позначає набір особин, які дуже подібні між собою.”</p>
<p>— Чарльз Дарвін, “До походження видів”</p>
</blockquote>
<p>Коли запитати всякого біолога, чи знають вони що таке вид, відповідь, скоріш за все, буде ствердна. Авжеж, адже поняття виду є одним із найбільш ключових в біології. Коли ж цього біолога попросити дати визначення виду, мабуть, вас очікуватиме коротка пауза і фраза на кшталт “вид – це одиниця еволюційного процесу<a class="footnote-ref" tabindex="0" data-toggle="popover" data-content="&lt;p&gt;Річарду Докінзу було б що сказати з цього приводу, а конкретніше що одиницею еволюційного процесу є ген.&lt;/p&gt;"><sup>44</sup></a>, група особин зі спільними (морфологічними, фізіологічними, біохімічними, поведінковими) ознаками, котрі можуть схрещуватись між собою та дати плодовите потомство.” Поняття виду знаходиться настільки глибоко в основах біологічних наук, що навіть коли навколо нього побудовані цілі сфери щоденного життя – сільське господарство, охорона природи, медицина інфекційних захворювань, продовжіть список самі – то згадані вище пересічні біологи перестають задумуватись над значенням цього поняття. Задля розуміння, втім, необхідно критично переглянути своє розуміння виду, адже якщо ми не впевнені в тому, що ми досліджуємо, то як ми можемо це досліджувати? Тому цей розділ розгляне різні погляди на поняття виду, а читачу тим часом варто задуматись щодо того, чи вид взагалі існує.</p>
<p>Теоретичні визначення хороші доти, доки їм є практичне підтвердження. Згадане ж вище визначення виду (як, втім, і ледь не будь-яке визначення в біології) не завжди працює. Наприклад, в родині Синицевих (Paridae) сьогодні виділяють декілька родів: в межах України от трапляються <em>Parus</em> (синиця велика), <em>Cyanistes</em> (синиця блакитна й біла), <em>Poecile</em> (гаїчка-пухляк і болотяна), <em>Periparus</em> (синиця чорна). Ці роди настільки подібні, що види з різних родів зрідка гібридизують (<a href="https://aves.natagora.be/fileadmin/Aves/Bulletins/Articles/11_2/11_2_128.pdf">Godin 1974</a>, <a href="https://scholar.google.pl/scholar?cluster=17262407877208871166">Hilden 1983</a>)! Лише за декілька родин від Синицевих, у Вівчарикових (Phylloscopidae), є один доволі цікавий вид, що дуже рідко залітає до України – вівчарик зелений (<em>Phylloscopus trochiloides</em>). Цей вівчарик знаменитий тим, що являє собою приклад <a href="https://uk.wikipedia.org/wiki/%D0%9A%D1%96%D0%BB%D1%8C%D1%86%D0%B5%D0%B2%D0%B8%D0%B9_%D0%B2%D0%B8%D0%B4">кільцевого виду</a>: ймовірно, цей вид пережив останній льодовиковий період на південь від Гімалайських гір, і після зледеніння почав поширюватись навколо (пташка маленька й комахоїдна, тож у високогір’я проникнути не дуже вдавалось); нарешті, коли східні й західні вівчарики зустрілись на північ від Гімалаїв, виявилось, що пісні в цих популяціях настільки дивергували, що птахи із різних популяцій навіть не сприймають один одного в якості шлюбних партнерів (<a href="https://doi.org/10.1111/j.1420-9101.2007.01499.x">Irwin et al. 2008</a>). Ото й маємо гібридизацію між видами із різних родів в одному випадку, та репродуктивну ізоляцію між особинами підвидів іншого виду, які живуть в одному середовищі. Тож де межа між видами?</p>
<div id="поняття-виду" class="section level3" number="4.1.1">
<h3>
<span class="header-section-number">4.1.1</span> Поняття виду<a class="anchor" aria-label="anchor" href="#%D0%BF%D0%BE%D0%BD%D1%8F%D1%82%D1%82%D1%8F-%D0%B2%D0%B8%D0%B4%D1%83"><i class="fas fa-link"></i></a>
</h3>
<p>Як не дивно, хоча й поняття виду є одним із найбільш базових в біології, практика показує, що різні дослідники можуть під цим поняттям розуміти різні речі. Ця плутанина триває настільки довго, і є настільки серйозною, що в неї навіть є власна назва – “проблема виду” (<em>the species problem</em>, <a href="https://doi.org/10.1017/CBO9780511617188">Mayr 2004</a>). Коротко окреслимо розвиток цієї історичної негоди.</p>
<p>Відмінність між об’єктами навколишнього світу є однією із особливостей, що помічає наш розум: камінь відмінний від дерева, дерево відмінне від собаки, собака відрізняється від кота. Відтак, об’єкти можна класифікувати в групи, або ґатунки. Одразу впадає у вічі, що існує певна ієрархія ґатунків: собака й кіт, мабуть, належать до тварин, якщо до тварин доєднати дерево, то цей ґатунок представлятиме живі об’єкти, і так далі. Біологам ця логіка має бути відома як <strong>біологічна класифікація</strong>, що ділить все живе на наступні ієрархічні <strong>таксономічні категорії</strong>: домен (<em>domain</em>), царство (<em>kingdom</em>), тип / відділ (<em>phylum</em>), клас (<em>class</em>), ряд / порядок (<em>order</em>), родина (<em>family</em>), рід (<em>genus</em>), і вид (<em>species</em>). Звісно, таксономи виділяють і проміжні, і підвидові таксономічні категорії, але в цілому категорія виду є найменшою в такій класифікації.</p>
<p>Ідея розділяти живе на ґатунки панує в науці з часів Древньої Греції, коли Платон запропонував дивитись на живі організми (як і, загалом, все інше в Платоновій теорії форм та ідей) як на неідеальні маніфестації якоїсь ідеальної ідеї – ейдосу (εἶδος). Такий погляд на види як на ідею ґатунку об’єктів, елементи якого мають спільні визначні характеристики, іноді називають <em>типологічною концепцією виду</em> (<a href="https://doi.org/10.1086/289912">Mayr 1996</a>). Подібний погляд можна було простежити в роботах батька згаданої біологічної класифікації <strong>Карла Ліннея</strong><a class="footnote-ref" tabindex="0" data-toggle="popover" data-content="&lt;p&gt;Того самого Карла Ліннея, що запропонував біноміальну номенклатуру назв видів латинкою, там де, наприклад, у назві горобця хатнього &lt;em&gt;Passer domesticus&lt;/em&gt; частина “&lt;em&gt;Passer&lt;/em&gt;” вказує на те, що вид належить до роду горобців, а прикметник “&lt;em&gt;domesticus&lt;/em&gt;” – що цей вид “хатній”.&lt;/p&gt;"><sup>45</sup></a>: як людина набожна, Лінней розглядав всі види, що спостерігались в його час, в якості незмінних потомків ідеальних творінь бога, що походять із початку часів. Відтак, в розумінні Ліннея, всі види були створені одночасно, і єдиним способом видоутворення могла бути гібридизація між видами; отже, роди розглядались як похідні від одного виду, створеного богом, в якому множини видів утворювались із часом завдяки гібридизації (<a href="https://doi.org/10.1086/350398">Larson 1968</a>). Важливим моментом є те, що світогляд Ліннея дозволяв невеликі відмінності між особинами одного виду, і отже вид являв собою певне ідеалізоване зображення, так би мовити, середнє арифметичне від усіх особин виду. Сучасні біологи й досі слідують цій традиції: наприклад, визначники, скажімо, птахів чи рослин частіше містять малюнки організмів, а не їх фотографії, адже сфотографовані особини можуть мати певну індивідуальну мінливість, і ознака, яку ми спостерігаємо на одній особині, може бути відсутньою у іншої особини; малюнки, натомість, зображують ідеалізовану особину.</p>
<p>Більш ніж сотню років після Ліннея, <strong>Чарльз Дарвін</strong> написав цілу працю про його погляди щодо походження видів – “Щодо походження видів шляхом природного добору або збереження обраних рас у боротьбі за життя” (1859). Хоча вид і мав центральну роль в цій праці, риторика Дарвіна викликає певні сумніви щодо того, чи види, з його точки зору, існували насправді. Не тільки цитати із цієї праці, а і його особисте листування вказувало на те, що Дарвін сприймав вид як зручний, але довільний спосіб поділу біологічних організмів, в той час як біологічна категоризація організмів на види не є абсолютною, а, натомість, існує континуум різниці між індивідуальною варіацією особин, варіантами виду (як-то форми, сорти, штами тощо), підвидами, та видами (<a href="https://doi.org/10.1017/CBO9780511762222">Richards 2010</a>). За Дарвіном, виокремлення виду вимагало наступних критеріїв: <strong><em>(1)</em></strong> <em>морфологічної відмінності</em> (різниці між варіантами в межах виду незначні), <strong><em>(2)</em></strong> <em>морфологічної різниці</em> (різниця між видами більша, ніж між варіантами), <strong><em>(3)</em></strong> <em>морфологічної неперервності</em> (морфотипи в межах виду відносно неперервні, порівняно із різними видами), <strong><em>(4)</em></strong> <em>фертильності / стерильності</em> (особини різних видів не можуть розмножуватись або їх потомство стерильне), та <strong><em>(5)</em></strong> <em>географії</em> (особини різних варіант менш розрізнені географічно, ніж особини різних видів) (<a href="https://doi.org/10.1017/CBO9780511762222">Richards 2010</a>).</p>
<p>Ще за 80 років <strong>Теодосій Добржанський</strong> (до речі, українського походження) переглянув погляди дарвінізму на вид у його синтезі “Генетика та походження видів” (1937) і визначив критерії виду як <strong><em>(1)</em></strong> <em>морфологічну відмінність</em>, <strong><em>(2)</em></strong> <em>географічну поширеність</em>, та <strong><em>(3)</em></strong> <em>стерильність гібридів</em>, а сам вид як <em>таку стадію еволюційного процесу, на якій дійсно або потенційно схрещувані набори форм стають двома чи більше наборами, які фізіологічно нездатні до схрещування</em> (Dobzhansky 1937). Визначення Добржанського дало початок <strong>біологічній концепції виду</strong> (<em>biological species concept</em>, <strong><em>BSC</em></strong>), що підкреслювало динамічну природу виду як, скоріше, стадію процесу, а не фіксований феномен (<a href="https://doi.org/10.1098/rstb.2010.0040">Mallet 2010</a>). Хоча найбільший фокус в біологічній концепції виду припадає на репродуктивну ізоляцію (якщо дві особини не належать до одного виду, то вони не можуть продукувати фертильне потомство), Хакслі в його “Новій Систематиці” швидко відмітив, що немає єдиного валідного критерію до визначення виду: морфологічна відмінність, нездатність до продуктивного схрещування, екологічні, географічні, чи генетичні відмінності – всі особливості повинні бути прийняті до уваги (Huxley 1940).</p>
<p><strong>Ернст Майр</strong> був одним із найбільш відомих пропонентів біологічної концепції виду, що дав найбільш популярне визначення виду як <em>група популяцій, котрі заміщають одна одну географічно чи екологічно й із якими сусідні популяції схрещуються під час контакту або із якими вони потенційно можуть схрещуватись, якщо контакт обмежений географічними чи екологічними бар’єрами</em> (<a href="https://doi.org/10.1086/280892">Mayr 1940</a>). Вже за декілька декад Майр повторює своє визначення в його “Розвитку біологічної думки” не в одному, не в двох, а аж в трьох ітераціях: <strong><em>(1)</em></strong> <em>вид – це група природних популяцій, що дійсно або потенційно схрещуються і є репродуктивно ізольовані від інших груп</em>, <strong><em>(2)</em></strong> <em>вид є репродуктивною групою популяцій (репродуктивно ізольованою від інших), що займає специфічну нішу</em>, та <strong><em>(3)</em></strong> <em>ізоляційні механізми є біологічними властивостями організмів, що перешкоджають схрещуванню популяцій, котрі дійсно або потенційно є симпатричними</em><a class="footnote-ref" tabindex="0" data-toggle="popover" data-content="&lt;p&gt;*Два види чи популяції вважаються &lt;strong&gt;симпатричними&lt;/strong&gt; коли вони займають один географічний простір і їх особини часто перетинаються.&lt;/p&gt;"><sup>46</sup></a> (Mayr 1982).</p>
<p>Майр ще неодноразово реітерував свою біологічну концепцію виду і активно критикував альтернативи (<a href="https://doi.org/10.1086/289912">Mayr 1996</a>, <a href="https://doi.org/10.1017/CBO9780511617188">Mayr 2010</a>), як-то <strong>еволюційну концепцію виду</strong> як <em>генетично відмінну, репродуктивно ізольовану природну популяцію, що еволюціонує</em> (Emerson 1945) або як <em>лінію (предок-нащадковий ряд популяцій), котра еволюціонує окремо від інших і має свою окрему еволюційну роль та тенденції</em> (<a href="https://doi.org/10.7312/simp92414">Simpson 1961</a>), <strong>філогенетичну концепцію виду</strong> як <em>найменшу агрегацію (сексуальних) популяцій чи (асексуальних) ліній, які можна діагностувати унікальною комбінацією характерних станів в порівнюваних особинах</em> (<a href="https://doi.org/10.1111/j.1096-0031.1990.tb00541.x">Nixon and Wheeler 1990</a>), <strong>екологічну концепцію виду</strong> як <em>лінію чи групу пов’язаних ліній котрі займають адаптивну зону, мінімально відмінну від такої, що її займає інша лінія в її межах поширення та яка еволюціонує окремо від всіх ліній поза межею поширення</em> (<a href="https://doi.org/10.2307/1219444">Van Valen 1976</a>). Як би то не було іронічно, біологічна концепція виду Майра має дуже великий недолік, через який мало хто вважає її адекватною (<a href="https://doi.org/10.1017/CBO9780511762222">Richards 2010</a>): це визначення <strong><em>не працює для асексуальних організмів</em></strong>. Відтак, для бактерій філогенетичний підхід до визначення виду буде більш вдалим, віруси настільки мінливі, що їх “види” ще називають квазі-видами, а згадані вище кільцеві види просто є винятком.</p>
<p>Відносно нещодавно <strong>Х’ю Паттерсон</strong> переглянув біологічну концепцію виду та запропонував <strong>впізнавальну концепцію</strong>, в якій, на відміну від BSC, питання полягає не в тому, чи організми можуть <em>потенційно розмножуватись</em>, а в тому чи вони <em>розпізнають</em> один одного в якості потенційного партнера (<a href="https://books.google.com/books/about/Evolution_and_the_Recognition_Concept_of.html?id=ayQUAQAAIAAJ">Paterson 1993</a>). Відтак, організми одного виду мають певну когезію завдяки системі розпізнавання потенційного партнера. Такий підхід не настільки фокусується на тому, що робить різні види різними видами (як-то репродуктивна ізоляція в BSC), а що робить окремий вид окремим видом.</p>
<p>Звісно, це не вичерпний список концепцій виду: ще є види, визначені ДНК-баркодингом, хроно-види (в палеонтологічному часі), кладистичні види тощо. Кількість операційних визначень виду перевищує двадцять (<a href="https://philpapers.org/rec/mayaho-6">Mayden 1997</a>), які можна розділити на три групи: <strong><em>(1)</em></strong> такі, що ґрунтуються на біологічних чи еволюційних процесах, <strong><em>(2)</em></strong> що ґрунтуються якомусь визначенні подібності, або <strong><em>(3)</em></strong> що ґрунтуються на історичних компонентах виду (<a href="https://doi.org/10.1017/CBO9780511762222">Richards 2010</a>). Чи варто прийняти і догматизувати одне із них? Мабуть, догма в науці – це в цілому не надто хороша ідея. Сподіваюсь, урок, що читач винесе із проблеми виду, полягає в тому, що навіть найбільш базові концепції в екології викликають запеклі дискусії, і їх рідко коли можна примирити уніфікованим визначенням. А щодо виду, то особисто я давно примирився зі штучною природою концепції і прийняв напівжартівливий приклад Добржанського: “<em>вид – це те, що компетентний систематик вважає видом</em>” (Dobrzhansky 1937). Воно й має сенс – якщо ви напряму не займаєтесь таксономією якогось роду чи не бавитесь із секвенуванням зразків, то залиште аргументоване виділення видів людям, які із цим бавляться.</p>
</div>
<div id="види-та-площа" class="section level3" number="4.1.2">
<h3>
<span class="header-section-number">4.1.2</span> Види та площа<a class="anchor" aria-label="anchor" href="#%D0%B2%D0%B8%D0%B4%D0%B8-%D1%82%D0%B0-%D0%BF%D0%BB%D0%BE%D1%89%D0%B0"><i class="fas fa-link"></i></a>
</h3>
<p>Скажімо, ви не читали попередній підрозділ про визначення виду і досі наївно миритесь із тим, що вид – то те, що у визначнику позначене як вид. Якщо ви рахуєте кількість видів в межах квадратного метру та квадратного кілометру, то цілком можна очікувати, що на більшій площі будуть спостерігатись більше видів порівняно із невеликою площею. Цей взаємозв’язок є майже очевидним і був одним із перших закономірностей в екології, що їх чисельно спробували описати (<a href="https://doi.org/10.2307/2255763">Arrhenius 1921</a>, <a href="https://doi.org/10.2307/1929150">Gleason 1922</a>). <strong>Зв’язок види-площа</strong>, або <strong>крива видів-площі</strong> (<em>species-area relationship</em>, <strong><em>SAR</em></strong>) в елементарному вигляді описати рівнянням</p>
<p><span class="math display">\[S = c \cdot A ^ z\]</span></p>
<p>де <span class="math inline">\(S\)</span> відповідає кількості видів, <span class="math inline">\(A\)</span> – площі, а <span class="math inline">\(c, z\)</span> – це дві константи. Звісно, ця формула лише описує логарифмічну природу взаємозв’язку (якщо зобразити цю функцію в лог-лог координатах, тобто із логарифмованими осями <span class="math inline">\(x\)</span> та <span class="math inline">\(y\)</span>, то вона буде прямою лінією із нахилом <span class="math inline">\(z\)</span>: <span class="math inline">\(\log(S) = \log(c) + z \log(A)\)</span>), і константи будуть різними для кожної окремої ситуації. Це рівняння іноді називають <em>рівнянням Арреніуса</em> (<a href="https://www.jstor.org/stable/2655979">Lomolino 2000</a>). Альтернативним поглядом на SAR може бути напів-логарифмічний зв’язок (<a href="https://doi.org/10.2307/1929150">Gleason 1922</a>):</p>
<p><span class="math display">\[S = k_0  + k_1 \log(A)\]</span></p>
<p>Знову ж, обидва рівняння вимагають параметризації (знаходження констант <span class="math inline">\(c\)</span> і <span class="math inline">\(z\)</span> або <span class="math inline">\(k_0\)</span> і <span class="math inline">\(k_1\)</span>) для кожного окремого випадку, і тому не є універсальним рецептом для будь-якого угруповання і екосистеми. Однак, для всякої ці рівняння описуватимуть збільшення спостереженої кількості видів із більшою площею.</p>
<p>Цій закономірності є декілька причин. По-перше, більшу кількість видів можна очікувати суто зі статистичних причин: огляд більшої площі продукуватиме реєстрацію більшої кількості особин, а, відтак, і видів (що є ключовим припущенням <a href="comecol.html#rarefaction">рарефакції та екстраполяції</a> в наступних розділах). Якщо уявити різнокольорові кульки, розкидані по певній площі, то можна уявити що чим більшу площу ми обшукаємо, тим більше кольорів знайдемо. З іншого боку, звісно, огляд дуже великих площ буває дуже трудомістким завданням, і відтак точність обліків може зменшуватись із більшою площею, оскільки збільшиться кількість особин, яких спостерігач просто не помітив (див. <a href="foundations.html#detectability">концепцію детекції</a> в наступних розділах).</p>
<p>По-друге, більша площа охоплює більше різноманіття типів середовища. Якщо уявити, що між траплянням видів і типом середовища існує міцна асоціація, то огляд більшої площі матиме шанс захопити більше типів середовища, а із кожним новим типом середовища – новий набір видів (<a href="https://doi.org/10.1086/645085">Hortal et al. 2009</a>). Втім, позитивного зв’язку види-площа можна очікувати і від відносно гомогенного середовища.</p>
<p>По-третє, більші площі можуть підтримувати більші розміри популяцій, відтак, убезпечувати їх від вимирання, в той час як популяції із невеликими зайнятими площами є більш чутливими і мають вищу ймовірність вимирання. Відтак, локально вимерлі види не матимуть вкладу в спостережену кількість видів, а отже й різноманіття на менших площах буде меншим. Баланс між ймовірностями вимирання, колонізацією, та площею є частиною <a href="comecol.html#islands">острівної теорії біогеографії</a>, яку оглядають наступні розділи.</p>
<p>Варто зазначити, що, скоріш за все, константа <span class="math inline">\(z\)</span> насправді є не зовсім константою, а, скоріше, існує певний зв’язок між її значенням та масштабом системи; а, отже, в лог-лог координатах крива видів-площі виглядатиме не як пряма лінія, а як три-фазна крива (Рис. <a href="popeco.html#fig:fig-ebd-sar">4.1</a>). Справа в тім, що в масштабі регіонів стає все складніше й складніше знайти нові типи середовища, які до цього не були знайдені – відповідно, темп знаходження наборів нових видів сповільнюється й крива стає пологішою. При переході ж від масштабів регіонів до маштабів біогеографічних провінцій зі своєрідними еволюційними історіями спостерігач знаходитиме цілі таксони філогенетично унікальних організмів, через що крива на цьому етапі ставатиме більш крутою (<a href="https://doi.org/10.3732/ajb.1000509">McGill 2011</a>).</p>
<div class="figure">
<span style="display:block;" id="fig:fig-ebd-sar"></span>
<img src="bookdown-demo_files/figure-html/fig-ebd-sar-1.png" alt="Залежність спостереженої кількості видів від дослідженої площі: ***(А)*** емпіричний взаємозв'язок, побудований на прикладі даних [eBird](https://ebird.org/explore) (станом на грудень 2024) із парків міста Львова (локації), квадратів навколо Львова зі сторонами порядку 15--30 км (райони), областей західної України (регіони), країн Європи (країни), й видового різноманіття в біогеографічних провінціях (realm) за оцінками [BirdLife International](https://datazone.birdlife.org/sowb/casestudy/birds-are-found-almost-everywhere-in-the-world-from-the-poles-to-the-equator) (провінції), та ***(В)*** теоретичний три-фазний взаємозв'язок за [Mittelbach &amp; McGill (2019)](https://doi.org/10.1093/oso/9780198835851.003.0002)." width="672"><p class="caption">
Рис. 4.1: Залежність спостереженої кількості видів від дослідженої площі: <strong><em>(А)</em></strong> емпіричний взаємозв’язок, побудований на прикладі даних <a href="https://ebird.org/explore">eBird</a> (станом на грудень 2024) із парків міста Львова (локації), квадратів навколо Львова зі сторонами порядку 15–30 км (райони), областей західної України (регіони), країн Європи (країни), й видового різноманіття в біогеографічних провінціях (realm) за оцінками <a href="https://datazone.birdlife.org/sowb/casestudy/birds-are-found-almost-everywhere-in-the-world-from-the-poles-to-the-equator">BirdLife International</a> (провінції), та <strong><em>(В)</em></strong> теоретичний три-фазний взаємозв’язок за <a href="https://doi.org/10.1093/oso/9780198835851.003.0002">Mittelbach &amp; McGill (2019)</a>.
</p>
</div>
<p>Нарешті, часто можна побачити фрази на кшталт “на планеті описано лише відсоток видів, що існують”, або “з 8 мільйонів видів евкаріот описано лише півтори мільйони.” Якщо ви не знаєте, чи вид існує, то як його можна порахувати? Насправді, не можна. Подібні оцінки ґрунтуються на екстраполяції інвентаризованого різноманіття, історії накопичення знань про видове різноманіття, та завдяки експертним думкам спеціалістів з певних таксономічних груп (<a href="https://doi.org/10.1371/journal.pbio.1001127">Mora et al. 2011</a>, <a href="https://doi.org/10.1073/pnas.2115329119">Gatti et al. 2022</a>). Оцінка кількості видів, котрі існують в середовищі, але не були зареєстровані під час обліків в локальних масштабах, є можливою із використанням подібних методів <a href="comecol.html#rarefaction">екстраполяції</a>, чому будуть присвячені наступні розділи.</p>
</div>
</div>
<div id="population" class="section level2" number="4.2">
<h2>
<span class="header-section-number">4.2</span> Популяція<a class="anchor" aria-label="anchor" href="#population"><i class="fas fa-link"></i></a>
</h2>
<p>Подібно до поняття виду, поняття популяції, мабуть, перебуває якщо не в щоденному, то в щотижневому словнику всякого біолога. Втім, якщо всякого біолога попросити дати чітке визначення популяції, то часто доведеться трошки почекати на відповідь.</p>
<p>Веллс та Річмонд (<a href="https://www.researchgate.net/publication/281243816">1995</a>) свого часу знайшли цілих 13 визначень популяції, поширених в літературі, навіть по декілька з одних і тих же джерел. Ось деякі з них:</p>
<ul>
<li><p>всі члени виду, що одночасно перебувають на певній площі / розмножуються в межах певної площі (Arms &amp; Camp 1979);</p></li>
<li><p>група подібних організмів, що належать до одного виду чи підвиду, котрі перебувають настільки близько один до одного, щоб розмноження було теоретично можливим (Baker &amp; Allen 1977);</p></li>
<li><p>біологічна одиниця на такому рівні екологічної інтеграції, що можна доцільно описувати такі параметри як темпи розмноження, смертності, розподіл за статтю, чи віком (<a href="https://doi.org/10.1101/sqb.1957.022.01.004">Cole 1957</a>);</p></li>
<li><p>група організмів одного виду, зо займають більш-менш визначений географічний регіон, і виявляють репродуктивну неперервність із покоління в покоління, таким чином, що екологічні й репродуктивні взаємодії в межах групи є частішими, аніж із іншими групами (Futuyma 1986);</p></li>
<li><p>будь-яка група організмів, що в більшості здатні до розмноження та співіснування в той же час і тому ж просторі (Purves &amp; Orians 1983).</p></li>
</ul>
<p>У статті Веллса та Річмонда (<a href="https://www.researchgate.net/publication/281243816">1995</a>) наведено влучний синтез поняття популяції, що визначається як група особин, що відповідає принаймні одному з наступних критеріїв:</p>
<ol style="list-style-type: decimal">
<li><p>просторова структура – особини з однієї групи не можуть вільно взаємодіяти із особинами іншої групи,</p></li>
<li><p>генетична структура – всі особини однієї групи виявляють такі генетичні характеристики (наприклад, алелі гена), які відсутні в особинах іншої групи,</p></li>
<li><p>демографічна структура – кількість імігрантів в групу настільки незначна, що іміграція не впливає значуще на динаміку чисельності групи-реципієнта.</p></li>
</ol>
<p>Відтак, Веллс та Річмонд запропонували наступні визначення понять, пов’язаних із популяцією:</p>
<ul>
<li><p><strong><em>видова популяція</em></strong> (<em>species population</em>) – всі особини виду;</p></li>
<li><p><strong><em>популяція</em></strong> (<em>population</em>) – група особин одного виду, що є просторово, генетично, або демографічно роз’єднаною від інших груп особин;</p></li>
<li><p><strong><em>метапопуляція</em></strong> (<em>metapopulation</em>) – група просторово відокремлених популяцій, між якими існує деяка міграція;</p></li>
<li><p><strong><em>агрегація</em></strong> (<em>aggregation</em>), або ж кластер – просторово агрегована група особин;</p></li>
<li><p><strong><em>дем</em></strong> (<em>deme</em>) – група особин, що генетично більш подібні між собою, аніж із іншими особинами;</p></li>
<li><p><strong><em>локальні популяція</em></strong> (<em>local population</em>) – група особин в просторових межах, визначених дослідником, і часто є піднабором популяції;</p></li>
<li><p><strong><em>субпопуляція</em></strong> (<em>subpopulation</em>) – будь-який довільно визначений набір особин із популяції.</p></li>
</ul>
<p>Знову ж, подібно до виду, кожне визначення має свої обмеження, і якщо певне визначення є цілком операційним для одного таксону, то це не означає що для іншого (наприклад, із безстатевим розмноження) це визначення буде так само адекватним. Окрім окреслених вище визначень популяції, іноді також можна натрапити на поняття <strong><em>панміксії</em></strong> (<em>panmixia</em>) – випадкове та рівномірне розмноження, таке, в якому кожна особина популяції має однакову ймовірність розмножуватись із будь-якою іншою особиною в популяції. Варто мати на увазі, що панміксія є лише ідеалізованою моделлю, і навіть якщо певні популяції мають ознаки панміксичних (наприклад, є генетично однорідними), навряд чи ймовірність спарювання між особинами є справді рівномірною. На противагу панміксії також існують поняття <strong><em>асортативного спарювання</em></strong> (<em>assortative mating</em>) – невипадкового спарювання із особинами, що мають подібний фенотип, – та <strong><em>дизасортативного спарювання</em></strong> (<em>disassortative mating</em>), за якого ймовірність спарювання між особинами із відмінними фенотипами є вищою, аніж між подібними особинами.</p>
<p>Питання фенотипів з генотипами відносяться до сфери популяційної генетики, в контексті чого варто згадати <strong><em>принцип Харді-Вейнберга</em></strong> (<em>Hardy–Weinberg principle</em>, див. <a href="https://doi.org/10.1534/genetics.104.92940">Edwards 2008</a>), котрий постулює що частоти алелей та генотипів в популяції є сталими між поколіннями за відсутності еволюційних впливів. Принцип Харді-Вайнберга описує ідеалізований динамічний рівноважний стан в панміксійній популяції диплоїдних організмів. Якщо уявити, що у певного гену є два алелі, <span class="math inline">\(A\)</span> і <span class="math inline">\(B\)</span>, частоти яких у вихідному стані (часовий крок <span class="math inline">\(t = 0\)</span>) визначаються як <span class="math inline">\(f_0 (A) = p\)</span> та <span class="math inline">\(f_0(a) = q\)</span>. Оскільки ми маємо справу із диплоїдними організмами, то варто зважати, що кожен організм несе два алелі, <span class="math inline">\(AA\)</span>, <span class="math inline">\(Aa\)</span>, або <span class="math inline">\(aa\)</span>. Відтак,</p>
<p><span class="math display">\[
\begin{cases}
f_t(A) = f_t(AA) + \frac{1}{2} f_t (Aa) \\
f_t(a) = f_t(aa) + \frac{1}{2} f_t (Aa)
\end{cases}
\]</span></p>
<p>Знову ж, оскільки ми маємо справу із диплоїдними організмами, то можливо лише описати частоти генотипів в популяції, радше, ніж гаплоїдних гамет:</p>
<p><span class="math display">\[
\begin{cases}
f_t(AA) = p \cdot p = p^2\\
f_t(Aa) = p \cdot p + q \cdot q = 2pq \\
f_t(aa) = q \cdot q = q^2
\end{cases}
\]</span></p>
<p>І, оскільки значення <span class="math inline">\(p\)</span> і <span class="math inline">\(q\)</span> є нічим іншим, як ймовірностями, повинні справдитись вирази</p>
<p><span class="math display">\[
\begin{cases}
p + q = 1 \\
p^2 + 2pq + q^2 = 1
\end{cases}
\]</span></p>
<p>Звісно, якщо читач колись вирішував задачі з Менделівської генетики, то він/вона може пригадати, що в першому ж поколінні частоти генотипів, скоріш за все, зміняться. Це, звісно, так, але у фокусі рівноваги Харді-Вайнберга перебувають частоти не генотипів, а алелів. Наприклад, для першого часового кроку,</p>
<p><span class="math display">\[
\begin{cases}
f_1(A) = p^2 + pq = p(p + q) = p \cdot 1 = p \equiv f_0(A)\\
f_1(a) = q^2 + pq = q(q + p) = q \cdot 1 = q \equiv f_0(a)
\end{cases}
\]</span></p>
<p>І навіть якщо повторити ітерації розмноження для будь-якого <span class="math inline">\(t\)</span>, <span class="math inline">\(f_{t+1}(A) = f_t (A)\)</span> і <span class="math inline">\(f_{t+1}(a) = f_y (a)\)</span>. Варто завжди зважати, що ця модель, як і всяка модель, є лише ідеалізованою репрезентацією реальних популяцій і ґрунтується на певних припущеннях: наприклад, організми продукують однакову кількість гамет обох статей, популяція є закритою для іміграції нових особин ззовні, і розмноження є випадковим. Крім того, ця модель не передбачає жодних мутацій чи селекції генів, що, звісно, не є правдою в реальних популяціях. Однак, такий ідеалізований приклад може слугувати стандартом для порівняння коли, наприклад, необхідно оцінити ступінь інбридингу в популяції, або наскільки інтенсивно гени рухаються в межах популяції.</p>
</div>
<div id="pop-factors" class="section level2" number="4.3">
<h2>
<span class="header-section-number">4.3</span> Чинники, що впливають на популяції<a class="anchor" aria-label="anchor" href="#pop-factors"><i class="fas fa-link"></i></a>
</h2>
<p>Популяції є доволі складними системами, на які впливають чимало факторів. Як і у всякій біологічній системі, питання “що впливає на популяцію?” є недостатньо конкретним, і, відтак, на нього навряд чи можливо надати конкретну відповідь – тут варто уточнити, про який саме аспект популяції йдеться. Отже, перед тим як обговорити що впливає на популяцію, варто окреслити які характеристики популяції можуть бути в центрі уваги.</p>
<ul>
<li><p><strong>Елементарні показники популяції</strong>, наприклад, сумарна чисельність популяції, густина (чисельність на площу чи об’єм). Варто зазначити, що визначення точної чисельності популяції є непростим й навіть неможливим завданням, оскільки спостерігач дуже рідко може зібрати всі особини популяції в одну купу і перелічити кожну особину. Визначення розміру популяції із наявних даних, і, що важливіше, невизначеність оцінки розміру популяції є цікавою статистичною проблемою, що активно досліджується в сучасній екології. Варто розуміти, що існування кожної окремої особини у диких умовах не завжди транслюється в спостереження цієї особини – в найпростішому випадку, що якщо ваш модельний вид просто боїться людей і його важко спостерігати? <a href="popeco.html#cmr">Наступний розділ</a> окреслить елементарні підходи до польової оцінки чисельності популяції, а проблема неідеальної детекції особин лежить в основі цілої галузі <a href="foundations.html#detectability">моделей детекції</a>.</p></li>
<li><p><strong>Динаміка популяції</strong>, що переважно стосується динаміки в часі (наприклад, як змінюється чисельність популяції із кожним роком), але може стосуватись і просторової динаміки (як змінюється поширення виду). В контексті просторової динаміки варто згадати цікаву концепцію <em>динаміки джерела–дірки</em> (<em>source-sink dynamics</em>), яка передбачає що просторова структура популяції не є гомогенною, а радше містить елементи із кращими умовами де розмноження ефективніше (джерела популяції), і елементи із гіршими умовами в яких демографічні показники гірші (дірки). Завдяки потоку особин із “джерел”, “дірки” виглядають для спостережника наче популяція цілком може існувати в таких умовах, хоча насправді без “джерел” “дірки” швидко вимруть.</p></li>
<li><p><strong>Демографічні показники</strong> на кшталт темпів <strong><em>розмноження</em></strong> (<em>fecundity</em>) та <strong><em>смертності</em></strong> (<em>mortality</em>), <strong><em>внутрішній темп росту популяції</em></strong> (<em>intrinsic growth rate</em>, часто позначається як <span class="math inline">\(r\)</span> і визначає сумарну швидкість зростання чисельності популяції з врахування розмноження і смертності за ідеальних умов середовища) та <strong><em>місткість середовища</em></strong> (<em>carrying capacity</em>, часто позначається як <span class="math inline">\(K\)</span> і визначає найбільшу чисельність популяції за якої середовище може довготерміново “прогодувати” таку популяцію).</p></li>
<li><p><strong>Структура популяції</strong>, під чим можуть мати на увазі, скажімо, генетичну структуру (наприклад, поширення певних алелів генів серед особин), статеву структуру (розподіл популяції за статтю), вікову структуру (розподіл популяції за віковими групами – личинка, лялечка, імаґо) тощо. Певною мірою, на всі ці структури впливають одні й ті ж фактори: <strong><em>селекційний тиск</em></strong> може нерівномірно впливати на особин із різними генотипами, фенотипами, різні вікові групи чи статі; <strong><em>генетична структура і генетичне різноманіття</em></strong> (або <em>поліморфізм</em>, різниця генетичного матеріалу поміж особин) можуть визначати ефективність розмноження чи динаміку популяції.</p></li>
</ul>
<p>Оскільки автор в жодному разі не має стосунку до генетики, варто обмежити дискусію генетичних ефектів на популяцію до цього розділу. Варто розуміти що генетичне різноманіття – невеличкі відмінності в генетичному матеріалі між особинами в популяції – є визначним для виживання цілої популяції. Наприклад, якщо більшість особин популяцій мають ген, що визначає їх пристосованість до температури 22°С і кожного дня температура повітря становить 22°С, то все наче прекрасно для цієї популяції. Однак якщо завтра прийде холодний фронт і температура повітря зменшиться до 15°С, то особини з генами пристосованості до 22°С будуть почуватись не настільки чудово. На відміну від меншини в популяції, що суто завдяки генетичній мінливості мають ген пристосованості до 15°С.</p>
<p>Якби популяція була ідеальною, тобто панміксійною (див. <a href="popeco.html#population">попередній розділ</a>), то поширення різних генів в межах популяції визначалося би суто темпами генетичних мутацій, зникнення алелей чи їх фіксації (тобто коли алель заміщує всі альтернативні алелі на локації), та генетичного дрифту (<em>genetic drift</em> – випадкові флуктуації частоти алелі з часом). Звісно, жодна реальна популяція не є панміксійною, адже репродуктивний потенціал змінюється з віком, між особинами може існувати репродуктивна ізоляція, певні особини не розмножуються з якихось причин тощо-тощо. Відтак, якщо позначити розмір реальної популяції із певним рівнем генетичного різноманіття як <span class="math inline">\(N_c\)</span> (<em>спостережуваний розмір популяції</em>), то розмір ідеальної панмксійної популяції із таким же рівнем генетичного різноманіття (т. зв. <em>ефективний розмір популяції</em>) <span class="math inline">\(N_e\)</span>, скоріш за все, буде відрізнятись від <span class="math inline">\(N_c\)</span>. Якщо уявити декілька популяцій однакового спостережуваного розміру із різними рівнями генетичного різноманіття, то можна передбачити що генетичне різноманіття має бути пропорційним до ефективного розміру популяції. Теоретично, можна також передбачити що генетичне різноманіття у великих популяціях має бути значно вище за різноманіття в невеликих популяціях. Однак, емпіричні дослідження показують що варіація генетичного різноманіття між популяціями є набагато меншою за варіацію чисельності популяцій – спостереження, що отримало назву <strong>парадоксу Левонтіна</strong> (<em>Lewontin’s paradox</em>; <a href="https://doi.org/10.1038/nrg.2016.58">Ellegren &amp; Galtier 2016</a>). Наразі, потенційні пояснення парадоксу Левонтіна включають нерівномірність темпів мутації в межах особини, ефекти природного відбору, та флуктуації спостережуваного розміру популяції (<a href="https://doi.org/10.1093/gbe/evac096">Charlesworth &amp; Jensen 2022</a>). Загалом же ж, виглядає так, що генетичне різноманіття популяції не настільки визначається історією популяції (хоча, звісно, <em>ефект пляшкового горла</em> (<em>bottleneck effect</em>) – коли чисельність популяції в певний момент знижується до критичного рівня і всі майбутні особини в популяції є потомками лише декількох особин – навряд чи приносить користь генетичному різноманіттю, принаймні, в короткотерміновій перспективі; як-то кажуть, інбридинг справа родинна), як <a href="foundations.html#life-history">історією життя</a> виду. Зокрема, види із високим репродуктивним потенціалом (так звані r-стратеги) зазвичай мають вище генетичне різноманіття порівняно із видами-K-стратегами, котрі продукують невелике потомство й інвестують в догляд за ним (<a href="https://doi.org/10.1038/nature13685">Romiguier et al. 2014</a>).</p>
<p>Загалом, можна виділити наступні групи факторів<a class="footnote-ref" tabindex="0" data-toggle="popover" data-content="&lt;p&gt;Цей список, втім, є дуже узагальненим і не має вважатись вичерпним, адже для кожної окремої популяції можуть існувати специфічні фактори що впливають на неї.&lt;/p&gt;"><sup>47</sup></a>, які можуть впливати на різноманітні характеристики популяцій, генетичні чи ні:</p>
<ul>
<li>
<p><strong>Фактори середовища</strong>, більшість із яких можна сміливо назвати абіотичними (тобто такими, що не походять від живих організмів)</p>
<ul>
<li><p><strong><em>Кліматичні змінні</em></strong> – наприклад, опади, температура, сезональність що часто оцінюється як варіація опадів чи температури протягом року</p></li>
<li><p><strong><em>Збурення</em></strong> (<em>disturbances</em>) – екстремальні флуктуації будь-яких абіотичних факторів, як-то ураган, пожежа, потоп, посуха, виверження вулкану тощо</p></li>
<li><p><strong><em>Доступність придатного середовища</em></strong>, що часто оцінюється як кількість та якість середовища, в якому особини популяції можуть успішно існувати</p></li>
<li><p><strong><em>Особливості ландшафту</em></strong> – локальний просторовий розподіл середовищ і пов’язаних факторів, що, наприклад, включає фрагментацію середовища</p></li>
</ul>
</li>
<li>
<p><strong>Біотичні взаємодії</strong> із іншими організмами, яким присвячені окремі розділи</p>
<ul>
<li><p><a href="popeco.html#intraspecific"><strong><em>Внутрішньовидові взаємодії</em></strong></a>, що напряму не пов’язані із розмноженням; наприклад, споживання спільного ресурсу</p></li>
<li><p><a href="interspecific.html#interspecific"><strong><em>Міжвидові взаємодії</em></strong></a> що включають взаємодії типу “хижак-жертва”, конкуренцію, паразитизм тощо</p></li>
</ul>
</li>
<li>
<p><strong>Антропогенні впливи</strong> трохи дивні, адже вони походять від одного конкретного виду і відтак мали би вважатись біотичними, втім вплив людини на середовище й популяції дуже дивні й специфічні, і зазвичай включають класичну п’ятірку (<a href="https://www.millenniumassessment.org/documents/document.273.aspx.pdf">Millenium Ecosystem Assessment 2005</a>):</p>
<ul>
<li><p><strong><em>Зміна, втрата, і деградація середовищ</em></strong> – заміщення природних середовищ існування урбанізованими середовищами (поселеннями, міською інфраструктурою) та асоційованими типами середовища (наприклад, сільсько-господарські ділянки не є урбанізованими у вузькому сенсі, але значні площі засіяні монокультурами для потреб агро- чи лісової промисловості знищують природні середовища не менш ефективно за будівництво нових поселень; до того ж, забезпечення однієї людини їжею вимагає до одного гектара агрокультурного середовища (<a href="https://doi.org/10.1007/978-1-4020-6778-5_3">Ramankutty et al. 2008</a>), тож одиниця урбанізованої площі вимагає значно більшої площі с/г земель)</p></li>
<li><p><strong><em>Інвазії видів</em></strong> – переміщення й інтродукція видів тварин і рослин до екосистем, в яких ці види до того не спостерігались; проблема інвазійних видів в тому, що екосистеми часто не мають природних ворогів для цих видів і вони починають неконтрольовано розмножуватись, часто витісняючи нативні види</p></li>
<li><p><strong><em>Нові/інтродуковані патогени</em></strong> – як ми всі побачили на прикладі пандемії коронавірусу 2019–2022 року, глобалізація і руйнування середовища може запросто призвести до вивільнення нових патогенів із їх резервуарів в природі, швидкого поширення, і подолання видового бар’єру організмів-господарів. Звісно, патогени існують не тільки у людей, але й у інших таксонів, що може викликати навіть локальні вимирання в популяціях</p></li>
<li><p><strong><em>Надмірна експлуатація популяцій</em></strong> – як не дивно, якщо вирубати всі ліси, то не залишиться дерев; ця логіка працює в усіх таксонах, і особливо важливо для видів із комерційним значенням, як-то риби чи об’єкти полювання включно із браконьєрством</p></li>
<li><p><strong><em>Зміни клімату</em></strong> передбачають локальні зміни кліматичних умов, відтак певні локації стають менш придатними для виду, в той час як поширення виду змінюється</p></li>
<li><p><strong><em>Забруднення середовища</em></strong> не перелічене в оригінальному Millenium Ecosystem Assessment, однак часто фігурує в переліках антропогенних загроз біорізноманіттю (<a href="https://doi.org/10.1038/s41467-022-30339-y">Bellard et al. 2022</a>)</p></li>
</ul>
</li>
<li>
<p><strong>Генетичні та еко-еволюційні чинники</strong></p>
<ul>
<li><p><strong><em>Природний добір</em></strong> й подібний селекційний тиск елімінує носії одних генів/фенів та створює сприятливі умови для поширення інших, що в цілому впливає на структуру й динаміку популяцій</p></li>
<li><p><strong><em>Інбридинг та генетичний дрифт</em></strong> впливають на загальне генетичне біорізноманіття в популяції, а відтак і на здатність популяції до адаптацій</p></li>
</ul>
</li>
<li><p><strong>Демографічні процеси</strong> напряму впливають на чисельність популяції та її структуру зважаючи на темпи народжування й смертності. Звісно, популяції не є закритими системами, тож на додачу до елементарних демографічних процесів існує також й потік міграції особин ззовні популяції, в той час як особини популяції можуть поширюватись (<em>disperse</em>) назовні. Крім фізичного переміщення особин із чи в популяцію, ці процеси призводять до потоку генів між популяціями. З’єднаність (<em>connectivity</em>) середовища має значний вплив на процеси міграції та поширення.</p></li>
</ul>
</div>
<div id="cmr" class="section level2" number="4.4">
<h2>
<span class="header-section-number">4.4</span> Моделі мічення-відлову<a class="anchor" aria-label="anchor" href="#cmr"><i class="fas fa-link"></i></a>
</h2>
<p>Скажімо, ви випустились із біологічного факультету і одразу знайшли роботу у місцевому заповіднику. І ось керівництво ставить перед вами задачу: для літопису природи ви маєте порахувати скільки щук живе в заповідному ставку. Звісно, можна спустити воду, встановити на зливі сітку аби жодна рибина не втекла, і порахувати дохлих риб на дні осушеної водойми – підхід радикальний, точний, але трохи не узгоджується із філософією заповідання природи. Можна спитати місцевмх рибалок<a class="footnote-ref" tabindex="0" data-toggle="popover" data-content="&lt;p&gt;… й прихопити представників Держекоінспекції, бо на території заповідників рибальство не є надто законним.&lt;/p&gt;"><sup>48</sup></a> скільки, на їх думку, щуки у ставку – оцінки чисельності видів з вуст профільних фахівців, дійсно, досі застосовуються для інформування природоохоронних ініціатив коли недостатньо конкретних даних, але такий метод застарілий і не зовсім науковий.</p>
<p>Як сумлінний працівник природо-заповідного фонду, ви можете отримати всі необхідні дозволи, схопити вудку, і перевірити скільки щук вдасться зловити за день. Звісно, ви не браконьєр, тож кожну рибину ви випускаєте одразу після вилову. Скажімо, зловили п’ять рибин. Так от тепер питання: а чи ви впевнені в тому, що ви зловили п’ять різних особин, чи, може, це була одна нещаслива щука, котра п’ять разів потрапила на гачок. От якби ви <strong><em>маркували</em></strong> кожну виловлену щуку, скажімо, <a href="https://www.littoralsociety.org/fish-tagging.html">пластиковою міткою при основі плавця</a>, то на це питання було би набагато простіше відповісти.</p>
<p>Якщо ви відмаркували п’ять особин, і після цього кожна наступна виловлена щука має мітку, то можна зважено припустити що сумарний розмір популяції є не набагато більшим за, власне, п’ять особин. Натомість, якщо ви протягом тижня причепили сотню міток, але продовжуєте виловлювати свіжих невідмічених рибин, то можна уявити що мічені щуки просто “розчиняються” у величезній популяції немічених риб, і, відтак, розмір цілої популяції повинен бути доволі значним. Ба більше, можна навіть математично оцінити розмір популяції: якщо протягом одного раунду вилову щук вам вдалося помітити і відпустити <span class="math inline">\(M\)</span> щук; ви почекали декілька днів чи тижнів поки мічені риби перемішаються в популяції, і здійснили другий раунд вилову, протягом якого зловили <span class="math inline">\(C\)</span> щук із яких <span class="math inline">\(R\)</span> гордо несли вашу мітку із першого раунду; тоді розмір цілої популяції можна оцінити як</p>
<p><span class="math display">\[P = \frac{MC}{R}\]</span></p>
<p>Такий підхід зветься <strong>“вилов-мічення-вилов”</strong> (<em>capture-mark-recapture</em>). У ситуації із щуками вище для того, аби математика адекватно працювала, має зберігатись одна дуже важлива умова: популяція повинна бути незмінною між двома раундами вилову. В природних популяціях, звісно, існує смертність, народжуваність, міграція, тож розмір популяції не є сталим, тому оцінки розміру популяції будуть неточними – не кажучи вже про те, що точність оцінок також залежить від кількостей виловлених особин. Ця модель може бути ускладнена, наприклад, аби врахувати дискретність раундів виловлення чи, навпаки, континуальність часу коли особини виловлюються по одній <a href="https://doi.org/10.1198/108571101750524670">Chao 2001</a>, або обійти припущення про закритість популяції (<a href="https://doi.org/10.1007/s10336-010-0533-9">Lindberg 2010</a>).</p>
<p>Загалом, існує чимало варіацій моделей мічення-вилову, наприклад, що враховують просторову нерівномірність популяцій (<a href="https://doi.org/10.1111/j.1541-0420.2007.00927.x">Borchers &amp; Efford 2008</a>), різні статуси особин залежно від віку, локації тощо (<a href="https://doi.org/10.1016/S0065-2504(09)00403-6">Lebreton et al. 2009</a>), або можуть бути використані без безпосереднього мічення особин а, скажімо, для даних із фотопасток (<a href="https://doi.org/10.1890/0012-9658(2006)87%5B2925:ATPDUP%5D2.0.CO;2">Karanth et al. 2006</a>; це вимагає, втім, визначення окремих особин за індивідуальними ознаками). Вибір конкретного дизайну дослідження із застосуванням методу мічення-вилову вимагає обережного врахування додаткових параметрів досліджуваної популяції й особливостей об’єктів дослідження (<a href="https://doi.org/10.1007/s10336-010-0533-9">Lindberg 2010</a>) – іншими словами, експериментальний дизайн для оцінки чисельності популяції щуки може виявитись не надто вдалим для подібного дослідження популяцій лебедів.</p>
<p>Оригінальна модель мічення-відлову була запропонована Петерсеном (<a href="https://oa.mg/work/3196330325">Petersen 1896</a>) і незалежно розвинута Лінкольном <a href="https://books.google.com/books/about/Calculating_Waterfowl_Abundance_on_the_B.html?id=w4n_MQEACAAJ">(Lincoln 1930</a>), тож іноді можна зустріти термін “<strong><em>модель Петерсена–Лінкольна</em></strong>”. Пізніше на основі оригінальної моделі Петерсона–Лінкольна, була запропонована модифікації оцінщика розміру популяції і шляхи оцінки його варіації (<a href="https://search.worldcat.org/title/5269176">Chapman 1951</a>):</p>
<p><span class="math display">\[\hat{N} = \frac{(M+1)(C + 1)}{(R+1)}, \text{Var}[\hat{N}] = \frac{(M+1)(C+1)(M-R)(C-R)}{(R+1)^2 (R+2)}\]</span></p>
<p><strong>Моделі мічення-вилову із закритими популяціями</strong> мають три головні вимоги до експериментальних даних:</p>
<ol style="list-style-type: decimal">
<li><p>Популяція є закритою, тобто реальний розмір популяції не має змінюватись між двома сесіями вилову особин. Такі зміни в реальних популяціях можуть відбуватись через розмноження, смертність (наприклад, від хижаків), міграційні процеси. Найпростіший спосіб виконати цю вимогу в польових умовах – це обрати якомога менший інтервал часу між сесіями вилову, якого би вистачило для перемішування маркованих особин в популяції.</p></li>
<li><p>Жодні відмітки (мітки риб, кільця птахів тощо) достатньо добре зафіксовані на організмі, аби не загубитись і бути помітними коли дослідник повторно виловлює організм. Логіка доволі проста: якщо мітка загубилась, то як можна дізнатись що організм був відмічений?</p></li>
<li><p>Ймовірність вилову особини не залежить від того, чи вона була відловлена до цього. Необхідно пересвідчитись, що час вилову не впливає на ймовірність особини бути відловленою, а отже під час повторної сесії вилову відмічені особини мають таку ж ймовірність потрапити до вилову, як і невідмічені. Це може бути проблематично якщо ваш об’єкт дослідження має високі когнітивні здібності і після неприємного досвіду отримання мітки виробив поведінку уникнення двоногих із сіткою.</p></li>
</ol>
<p>Не варто вважати, що методи мічення-відлову можуть бути тільки застосовані до тварин. Хоча рослини й не настільки рухомі, процес збирання вибірки в ботанічних дослідженнях доволі подібний: організм існує в середовищі, дослідник намагається знайти цей організм, але ймовірність детекції є меншою за одиницю адже певні фактори можуть ускладнити спостереження. Для рослин, наприклад, це може статися якщо різні стадії мають різний вигляд (легше побачити яскраву квітку аніж ледь-помітний проросток), або суто через помилку спостерігача і невеликі варіації в зборі даних (ну ви точно не перейдете поле з точністю крок в крок). Готеллі й Еллінсон (<a href="https://global.oup.com/academic/product/a-primer-of-ecological-statistics-9781605350646?cc=us&amp;lang=en&amp;">2012</a>) наводять непоганий ілюстративний приклад із трьома сесіями пошуку орхідей, де в якості “мічення” використовувались GPS-координати знайдених рослин. Якщо координати повторювались між сесіями, то можна уявити що рослини на цих координатах є “міченими” і “відловленими”.</p>
<p>Підхід максимальної правдоподібності можна використати для додавання нових параметрів в модель мічення-відлову: наприклад, певні характеристики особин які роблять їх більш помітними для відлову, або ймовірності вилову особин під час сесії вилову (<a href="https://doi.org/10.1093/biomet/76.1.133">Huggins 1989</a>). Моделі із використанням максимальної правдоподібності можуть бути оцінені в межах <a href="numerical-ecology.html#aic">інформаційної парадигми</a>, що, відтак, дозволяє запропонувати декілька моделей із потенційними коваріатами ймовірності повторного вилову мічених особин, і знайти найбільш парсимонійну із таких моделей.</p>
<p>Звісно, екологи додумались і до <strong>моделей із відкритими популяціями</strong>, котрі порушують першу вимогу моделі Петерсона–Лінкольна і похідних. Найпершою моделлю, що передбачає демографічні процеси у відкритій популяції, є <strong><em>модель Джоллі–Себер</em></strong> (<a href="https://doi.org/10.1093/biomet/52.1-2.225">Jolly 1965</a>, <a href="https://doi.org/10.1093/biomet/52.1-2.249">Seber 1965</a>), яка передбачає виживання особин між сесіями вилову і сумарний вплив демографічних процесів на зміну частки відмічених особин з часом. Існують варіації цієї моделі що вимагають багаторазового вилову особин, найкраще в межах такого інтервалу часу, за якого популяція поводиться як закрита (тобто ефект демографічних змін незначний за такого інтервалу); подібно до застосування методу максимальної правдоподібності в закритих популяціях, складніші моделі можуть включати і гетерогенність параметрів вилову окремих особин (<a href="https://doi.org/10.2307/3808568">Pollock 1982</a>).</p>
<p>Для практичного використання моделей мічення-вилову, корисними можуть бути спеціальні пакети для R на кшталт <a href="https://doi.org/10.18637/jss.v019.i05">Rcapture</a>, або навіть зовнішнє програмне забезпечення на кшталт <a href="http://www.phidot.org/software/mark/">MARK</a>.</p>
</div>
<div id="intraspecific" class="section level2" number="4.5">
<h2>
<span class="header-section-number">4.5</span> Внутрішньовидові взаємодії<a class="anchor" aria-label="anchor" href="#intraspecific"><i class="fas fa-link"></i></a>
</h2>
<p>Навіть інтуїтивно можна уявити, що особини в угрупованні, скоріш за все, будуть частіше взаємодіяти із іншими особинами свого виду, аніж інших видів. З одного боку, в більшості видів внутрішньовидові взаємодії є необхідністю: сексуальне розмноження, турбота про потомство, соціальні взаємодії неможливі без контакту із конспецифічними (<em>conspecifics</em>, тобто одного виду) особинами. З іншого боку, для окремої особини такі взаємодії не обов’язково є чимось позитивним – тут же може з’явитись конкуренція за спільний ресурс, домінантність в соціальній структурі, агресія. В цьому розділі ми коротко оглянемо базові взаємодії між особинами в межах популяції і як ці взаємодії впливають на ріст популяції.</p>
<p>Хоча термін екологічної ніші буде обговорений <a href="%7B#niche">пізніше</a>, варто розуміти що кожна особина в межах популяції має певні вимоги до ресурсів та умов середовища, комбінацію яких можна наразі позначити як нішу. Коли порівнювати різні види, то можна передбачити що види із різними нішами не матимуть великих проблем у співіснуванні. З іншого боку, два види із подібними нішами будуть мати трохи негараздів один з одним – особливо якщо якийсь ресурс критично потрібний обом видам і обмежений в середовищі. В якийсь момент, якщо ніші двох видів занадто сильно перетинаються, один із цих видів має витіснити інший, відтак очікується що два види із дуже подібними нішами не можуть співіснувати. Але подивіться на це твердження з іншого боку: особини одного виду мають ідентичні ніші, але популяції із множини особин якось існують.</p>
<p>Особини в популяції можна уявити як гравців в якусь гру<a class="footnote-ref" tabindex="0" data-toggle="popover" data-content='&lt;p&gt;Автор жодним разом не спеціаліст із теорії ігор, але це цікава дисципліна в яку варто заглянути (напр., &lt;a href="https://doi.org/10.1073/pnas.2413847122"&gt;Tarnita &amp;amp; Traulsen 2025&lt;/a&gt;)&lt;/p&gt;'><sup>49</sup></a> (<a href="https://doi.org/10.1101/2021.09.04.458988">Halloway &amp; Brown <em>preprint</em></a>). З одного боку, кожна особина зацікавлена в споживанні ресурсу, із чого можуть випливати взаємодії між особинами, в яких один із гравців має програти: наприклад отримання доступу до обмеженого ресурсу. Ластівка лісова (<em>Tachycineta bicolor</em>) в Америці, наприклад, гніздиться виключно в дуплах і, як всяка ластівка, не здатна самостійно ці дупла створювати, а відтак залежить від наявності штучних дуплянок й природних дупел в придатних середовищах; оскільки кількість дупел обмежена, просторова структура популяцій значною мірою детермінована наявністю потенціних гніздівель (<a href="https://doi.org/10.1093/beheco/2.3.258">Dunn &amp; Hannon 1991</a>); в якийсь момент, звісно, кількість претендентів на дуплянку перевищує кількість доступних дуплянок, і якимось самцям доводиться поступитись іншим (або, якби це була гра, програти).</p>
<p>Обмеженість спільного ресурсу може стати причиною до внутрішньовидової агресії, при чому ресурс може бути різним для різних статей чи стадій (<a href="https://doi.org/10.2307/1935609">Stamps 1977</a>). Звісно, агресивна поведінка є ризикованою – в конфлікті завжди є ймовірність програти, тож гравці мають зважити скільки вони отримають в разі успішної агресії, втратять в разі програшу, і як це змінюється між ініціатором й жертвою агресивної поведінки (<a href="https://doi.org/10.1098/rstb.1988.0065">Smith &amp; Harper 1988</a>). Є й альтернативи до агресії, наприклад, кооперація між особинами й навіть кооперативне розмноження. Наприклад, дятли жолудеві (<em>Melanerpes formicivorus</em>) населяють різні регіони західного узбережжя Північної Америки, від Мексики до Канади. В цілому, ці дятли надають перевагу поїданню комах, і в якихось частинах ареалу вони можуть дозволити собі поїдати комах цілий рік, в той час як в інших цей корм може бути обмежений, скажімо, взимку. В таких місцях можна перемкнутись на інші корми, наприклад, жолуді місцевих дубів. Власне, оригінальна назва виду<a class="footnote-ref" tabindex="0" data-toggle="popover" data-content='&lt;p&gt;Звісно, за Фесенком (&lt;a href="https://www.researchgate.net/publication/380547605"&gt;2024&lt;/a&gt;) я мав би перекладати “Acorn Woodpecker” як “гіла чорновола”, ну але камон.&lt;/p&gt;'><sup>50</sup></a> походить від звички в багатьох популяціях створювати величезні запаси на зиму, в яких кожен окремий жолудь дбайливо вдовбується в окрему лунку, видовбану в дереві. Такі запаси можуть містити до десятків тисяч жолудів (<a href="https://doi.org/10.2173/bow.acowoo.01">Koenig et al. 2020</a>), і тут варто задуматись чи одному дятлу, чи нехай одній парі дятлів, під силу видовбати стільки лунок (спойлер: ні, не під силу – <a href="https://www.jstor.org/stable/4534488">Mumme &amp; de Queiroz 1985</a>)? Дятли жолудеві знайшли доволі оригінальний вихід із ситуації: кооперативне гніздування, за якого родинна група складається не лише із одного самця й одної самиці, а із декількох самців й самиць, що спарюються між собою (<em>полігінандрія</em>), та й на додачу і з статевозрілих особин що не розмножуються – так званих помічників (<a href="https://doi.org/10.1007/BF00293245">Stacey 1979</a>). Така стратегія кооперативної поведінки збільшує шанси родинних груп на виживання, однак не варто очікувати що дятли живуть в мирних умовах – обмежений ресурс придатних територій із плодовитими на жолуді деревами і завбачливо видовбаними лунками для жолудів стає причиною конфліктів між на в навіть в межах родинних груп (<a href="https://doi.org/10.1086/703188">Barve et al. 2019</a>, <a href="https://doi.org/10.1016/j.cub.2020.07.073">Barve et al. 2020</a>.</p>
<p>Ну і, зрештою, навіщо це все? Особини в популяції можуть бути зацікавлені у виключному доступі до цінного ресурсу скільки завгодно, і навіть монополізувати такий ресурс, однак монополізація не є еволюційно стабільною стратегією: виживання популяції вимагає розмноження. Отже, якою б сильною не була конкуренція із особинами свого виду, взаємодії з метою спарювання є необхідністю в популяціях видів, що розмножуються статево. Статеве розмноження передбачає статевий добір в популяції, отже, скоріш за все, в цій грі буде присутня конкуренція за спарювання (переважно серед самців) та процес вибору партнерів (переважно з боку самиць). Нарешті, коли спарювання завершується появою потомства, до потенційних міжвидових взаємодій може додатись родинний добір (<em>kin selection</em> – виживання генотипу ціною репродукції чи навіть виживання окремої особини<a class="footnote-ref" tabindex="0" data-toggle="popover" data-content='&lt;p&gt;Класичним Дарвінівським прикладом родинного добору є рій бджіл: навіщо окрема бджола інвестує в годування і захист личинок відкладених маткою, якщо робочі особини є стерильними і аж ніяк не можуть розмножуватись? &lt;strong&gt;Гамільтонівське правило&lt;/strong&gt; (&lt;em&gt;Hamilton’s rule&lt;/em&gt;), натомість, каже, що якщо моя сестра несе половину моїх генів, племінниця – чверть моїх генів тощо, то альтруїстична поведінка спрямована на моїх родичів має сенс для виживання моїх генів, навіть якщо така поведінка викликатиме стерильність або смерть. Формально Гаиільтонівське правило визначається наступним чином: частота гену збільшується, якщо генетична спорідненість помножена на репродуктивну перевагу особи-реципієнта перевищує репродуктивну ціну альтруїстичного акту. Відтак, для кожної особини можна визначити &lt;strong&gt;інклюзивну пристосованість&lt;/strong&gt; (&lt;em&gt;inclusive fitness&lt;/em&gt;) – суму впливів певної соціальної поведінки на пряму пристосованість (наскільки ймовірно що &lt;em&gt;я&lt;/em&gt; передам свої гени потомкам) та непряму пристосованість (наскільки ймовірно що &lt;em&gt;мої гени&lt;/em&gt; будуть передані, навіть якщо не від мене). Очікується, що максимізація власне інклюзивної пристосованості радше ніж прямої пристосованості є успішнішою еволюційною стратегією (&lt;a href="https://doi.org/10.1016/0022-5193(64)90038-4"&gt;Hamilton 1964&lt;/a&gt;).&lt;/p&gt;'><sup>51</sup></a>), взаємодії між сестринськими особинами (наприклад, каїнізм серед пташенят хижих птахів, коли нестача корму призводить до поведінки пташенят, спрямованої на елімінацію їх сестер чи братів задля кращих шансів на власне виживання – див. <a href="https://doi.org/10.1111/j.1474-919X.1988.tb08809.x">Simmons 1988</a>), та турбота про потомство. Всі ці фактори, врешті, додаються до сумарного розмноження в межах популяції і її динаміки в часі.</p>
</div>
<div id="pop-dynamics" class="section level2" number="4.6">
<h2>
<span class="header-section-number">4.6</span> Динаміка та стабільність<a class="anchor" aria-label="anchor" href="#pop-dynamics"><i class="fas fa-link"></i></a>
</h2>
<p>Якщо ви колись зайшли ввечері на кухню, ввімкнули світло, і тим налякали самотнього таргана на підлозі, то ви, мабуть, знаєте – це тільки початок. Якщо ви не почнете прибирати всі рештки їжі, закривати смітник, розкладати отруту, то у вас дуже хороші шанси з часом почати помічати все більше й більше тарганів. Вітаю, на вашій кухні тепер існує ваша власна популяція! Всяке життя намагається розмножуватись, і таргани – не виняток. Достатньо однієї заплідненої самиці прусака рудого (<em>Blatella germanica</em>) аби відкласти оотеку—пакет із декількома десятками яєць,—і вже за два місяці ви матимете із десяток статевозрілих самиць (Рис. <a href="popeco.html#fig:fig-exp-growth">4.2</a>) (<a href="https://doi.org/10.1093/jme/tjac036">Fan et al. 2022</a>). Якщо на всіх вистачить їжі й виживання особин нічим не пригнічене, всі ці самиці так само відкладуть свої оотеки, і лише за чотири місяці від колонізації вашої кухні ви дивитесь на популяцію розміром зо п’ять сотень особин, за шість місяців – із шість тисяч особин, і так далі<a class="footnote-ref" tabindex="0" data-toggle="popover" data-content="&lt;p&gt;Припустімо, одна оотека має 30 яєць, і половина із них вилуплюється самицями: із першого покоління ми маємо 15 самиць (15×2 = 30 особин), кожна з яких відкладе 30 яєць (15×30 = 450 особин), із яких половина самиць (тобто 225 самиць), що означає 225×30 = 6,750 яєць в наступному поколінні.&lt;/p&gt;"><sup>52</sup></a>.</p>
<p>В цьому прикладі немає нічого особливого щодо тарганів, адже всі організми розмножуються. Звісно, в різних видів – різні стратегії щодо розміру потомства, частоти розмноження, особливостей статевого чи безстатевого розмноження тощо, однак, в цілому, популяція будь-якого виду збільшується із часом за сприятливих умов. Звісно, умови не завжди є сприятливими: в природі завжди виявляється, що існує смертність особин з різних причин (хижаки, патогени, старість), репродуктивний потенціал особин залежить від різних факторів (наприклад, віку), абіотичні фактори можуть виявитись несприятливими для розмноження (як би таргани на старалися, але якщо температура середовища нижча за 0°С, то вони замерзнуть задовго до того як встигнуть розмножитись), ресурси є завжди обмеженими, і, врешті, існує імміграція особин в популяцію та еміграція із популяції.</p>
<p>В найпростішому вигляді ми можемо уявити чисельність популяції <span class="math inline">\(N\)</span> в будь-який момент часу <span class="math inline">\(\tau\)</span> як продукт чисельності популяції в попередній момент часу (<span class="math inline">\(\tau-1\)</span>). Від популяції в минулий момент часу варто відняти всі особини, які померли (<span class="math inline">\(D\)</span>) чи емігрували із популяції (<span class="math inline">\(E\)</span>) та додати особини, котрі народились (<span class="math inline">\(B\)</span>) та іммігрували в популяцію (<span class="math inline">\(I\)</span>):</p>
<p><span class="math display">\[N_{\tau} = N_{\tau - 1} - D - E + B + I\]</span></p>
<p>Іншими словами, розмір популяції сьогодні дорівнює розміру популяції вчора мінус смертність й еміграція та плюс народжуваність й імміграція. Оскільки крок часу не завжди відповідає дню, а може відповідати й іншим одиницям часу, а час сам по собі є континуальною змінною, це рівняння можна переписати у вигляді різницевого рівняння (дискретного брата <a href="numerical-ecology.html#algebra">диференційного рівняння</a>):</p>
<p><span class="math display">\[\frac{\Delta N_t}{\Delta \tau} = \frac{-D-E+B+I}{\Delta \tau}\]</span></p>
<p>Це рівняння варто читати як “зміна значення <span class="math inline">\(N\)</span> за зміни часу на один крок”. І ось у вас є базовий математичний опис динаміки будь-якої популяції в часі. Звісно, це рівняння нічого не каже про інші фактори, перелічені вище – до цього ми дійдемо пізніше. Наразі, для спрощення, нам потрібно забути про еміграцію й імміграцію в нашій моделі (<span class="math inline">\(E=0\)</span>, <span class="math inline">\(I=0\)</span>), і уявити що популяція є закритою. Динаміку популяції відтак можна описати лише через <span class="math inline">\((-D+B)\)</span>. Ці обидві змінні описують кількість особин, так само як і <span class="math inline">\(N\)</span>, а отже їх можна перевести в частки: <span class="math inline">\(b\)</span> як приріст популяції (<span class="math inline">\(b = B/N\)</span>) та <span class="math inline">\(d\)</span> як смертність популяції (<span class="math inline">\(d = D/N\)</span>). Комбінований ефект приросту та смертності популяції можна визначити як <strong><em>темп зростання популяції на особину</em></strong> (<em>per capita population growth rate, PGR</em>, або також <em>intrinsic rate of growth</em>) <span class="math inline">\(r = b - d\)</span>. Якщо <span class="math inline">\(r&gt;0\)</span>, то розмір популяції зростає, в той час як <span class="math inline">\(r &lt; 0\)</span> описує популяцію на шляху до вимирання. Якщо <span class="math inline">\(r = 0\)</span>, це може означати лише що темпи смертності дорівнюють темпам народжуваності, і, відтак, чисельність популяції незмінна з часом.</p>
<div id="експоненційний-ріст" class="section level3" number="4.6.1">
<h3>
<span class="header-section-number">4.6.1</span> Експоненційний ріст<a class="anchor" aria-label="anchor" href="#%D0%B5%D0%BA%D1%81%D0%BF%D0%BE%D0%BD%D0%B5%D0%BD%D1%86%D1%96%D0%B9%D0%BD%D0%B8%D0%B9-%D1%80%D1%96%D1%81%D1%82"><i class="fas fa-link"></i></a>
</h3>
<p>Якщо прийняти початковий розмір популяції як <span class="math inline">\(N_0\)</span>, то чи можна спрогнозувати розмір популяції в будь-який інший момент часу? В моделі із дискретним часом (тобто де час поділений на дискретні кроки, <span class="math inline">\(\tau = 0, 1, 2, 3, \cdots\)</span>) станом на наступний крок часу, <span class="math inline">\(\tau=1\)</span>, розмір популяції можна описати як <span class="math inline">\(N_1 = N_0 + bN_0 - dN_0\)</span>. В принципі, це рівняння нескладно спростити:</p>
<p><span class="math display">\[N_1 = (1 + b - d)N_0\]</span></p>
<p>Оскільки <span class="math inline">\((b-d)\)</span> є визначенням темпу зростання популяції на особину (<span class="math inline">\(r=b-d\)</span>), це рівняння можна переписати як</p>
<p><span class="math display">\[N_1 = (1+r)N_0\]</span></p>
<p>За стабільного зростання популяції за кожного кроку розмір популяції збільшується у фіксованому факторі: якщо визначити темп зростання популяції як <span class="math inline">\(\lambda\)</span>, цей фактор дорівнюватиме <span class="math inline">\(\lambda = \frac{N_{\tau}}{N_{\tau-1}}\)</span>, а, отже, <span class="math inline">\(N_\tau = \lambda N_{\tau-1}\)</span>. В поняттях попереднього рівняння,</p>
<p><span class="math display">\[N_1 = (1+r)N_0 \Leftrightarrow N_1 = \lambda N_0\]</span></p>
<p>Відтак, <span class="math inline">\(\lambda = 1+r\)</span>. Значення <span class="math inline">\(\lambda\)</span> корисне, адже його можна використати для проекції розміру популяції на будь-якому кроці:</p>
<p><span class="math display">\[N_2 = \lambda N_1 = \lambda (\lambda N_0)\]</span></p>
<p><span class="math display">\[N_3 = \lambda N_2 = \lambda (\lambda N_1) = \lambda(\lambda[\lambda N_0])\]</span></p>
<p>І, у більш загальному випадку,</p>
<p><span class="math display">\[N_\tau = \lambda^\tau N_0\]</span></p>
<p>Такий ріст є прикладом <a href="numerical-ecology.html#algebra">геометричної прогресії</a>, і, відтак, часто його називають <strong><em>геометричним ростом</em></strong> (<em>geometric growth</em>). Темп зростання популяції в такому випадку дорівнює <span class="math inline">\(\frac{\Delta N}{\Delta \tau} = rN\)</span>, а темп зростання на особину – <span class="math inline">\(\frac{\Delta N}{\Delta \tau \cdot N} = r\)</span>.</p>
<p>Модель геометричного росту є доволі простою, але передбачає дискретні кроки часу. В біологічній реальності, втім, процеси не відбуваються в чітко визначені часові межі: навіть якщо популяція тарганів походить від однієї самиці, навряд чи в третьому поколінні всі запліднені самиці відкладуть оотеку в той самий момент. Ні, скоріш за все, між особинами існуватиме певна варіація в часі. Коли популяції мають достатньо великий розмір, такі варіації в часі згладжуються і нагадують, скоріше, континуальний, а не дискретний процес. Відтак, геометричний ріст можливо переглянути в поняттях континуальних <a href="numerical-ecology.html#algebra">диференційних рівнянь</a>.</p>
<p>Як ви пригадуєте, ідея дифференційних рівнянь зводиться до оцінки зміни значення функції за дуже незначної зміни якоїсь змінної. В цьому випадку, змінною під питанням є час <span class="math inline">\(\tau\)</span>, а отже ми розглядаємо такі зміни в популяції, що трапляються протягом безкінечно короткого часу, <span class="math inline">\(\Delta \tau \rightarrow 0\)</span>. Якщо <span class="math inline">\(\Delta \tau \rightarrow 0 = d\tau\)</span> є дуже коротким кроком в часі, то й всі інші параметри (<span class="math inline">\(N, b, d, r\)</span>) мають пропорційно зменшитись, чого можна досягнути якщо просто помножити їх на <span class="math inline">\(\Delta \tau\)</span>. Тепер динаміку популяції можна уявити як диференційне рівняння</p>
<p><span class="math display">\[\frac{dN}{d\tau} = rN\]</span></p>
<p>Аби зрозуміти як <span class="math inline">\(r\)</span> і <span class="math inline">\(\lambda\)</span> пов’язані між собою в континуальному випадку, потрібно трохи пригадати інтегрування. Для початку, попереднє рівняння можна дещо перебудувати:</p>
<p><span class="math display">\[\frac{dN}{d\tau} = rN \stackrel{\cdot d\tau}{\Rightarrow} \frac{dN \cdot d\tau}{d\tau} = rN \cdot d\tau \stackrel{\div N}{\Rightarrow} \frac{dN}{N} = \frac{rN \cdot d\tau}{N} \Rightarrow \frac{1}{N}dN = r \cdot d\tau\]</span></p>
<p>Оскільки ці рівняння є диференційними, аби знайти чисельність популяції <span class="math inline">\(N_\tau\)</span> в момент часу <span class="math inline">\(\tau = t\)</span>, їх необхідно продиференціювати: необхідно знайти <span class="math inline">\(\int_{\tau=0}^{\tau=t} \frac{dN}{d\tau}\)</span>. Оскільки ми щойно з’ясували що</p>
<p><span class="math display">\[\frac{dN}{d\tau} = rN \Leftrightarrow \frac{1}{N}dN = r \cdot d\tau\]</span></p>
<p>то проінтегруймо обидва боки рівняння праворуч. По-перше,</p>
<p><span class="math display">\[\int\limits_{N = N_0}^{N = N_t} \frac{1}{N}dN = \left[ \ln |N| \right]_{N = N_0}^{N=N_t} = \ln(N_t) - \ln(N_0)\]</span></p>
<p>І, щодо другої частини</p>
<p><span class="math display">\[\int \limits_{\tau=0}^{\tau = t} r \cdot d\tau = r \int \limits_{\tau=0}^{\tau = t} d\tau = rt - 0 = rt\]</span></p>
<p>Отже, якщо тепер об’єднати обидва проінтегровані боки рівняння, то отримаємо</p>
<p><span class="math display">\[
\ln(N_t) - \ln(N_0) = rt \\
\ln(N_t) = \ln(N_0) + rt \\
N_t = N_0 \cdot e^{rt}
\]</span></p>
<p>Такий ріст називається <strong><em>експоненційним ростом</em></strong> (<em>exponential growth</em>). Подібно до дискретного випадку, де <span class="math inline">\(N_\tau = \lambda^\tau N_0\)</span>, параметр темпу росту популяції тепер можна визначити як <span class="math inline">\(\lambda = e^r\)</span>, а, отже, <span class="math inline">\(r = \ln(\lambda)\)</span>.</p>
<p>Експоненційний/геометричний ріст популяції часто ілюструють прикладом росту колонії бактерій на свіжому субстраті: з однієї клітини утворюється дві, з двох – чотири, з чотирьох – 8, далі 16, 32, 64, 128 і так далі. Нескладно помітити, що такий ріст прискорюється з часом (Рис. <a href="popeco.html#fig:fig-exp-growth">4.2</a>) – власне, чому він і називається експоненційним. І колонія бактерій, і нова популяція тарганів на кухні не може рости в такому темпі безкінечно довго, адже в якийсь момент доступні ресурси закінчуються і ефективне розмноження стає неможливим (а якби було можливим, то вже за декілька десятків поколінь вся планета була би вкрита шаром біомаси, чи то бактерій, чи то тарганів, на ваш вибір). Відтак, експоненційний ріст притаманний лише популяціям на початку колонізації за відносно низької щільності популяції, що можна спостерігати на ранніх стадіях біологічних інвазій (<a href="https://doi.org/10.1073/pnas.050427210">Arim et al. 2005</a>) або у вимираючих видах, котрі повторно колонізують середовища в яких вони попередньо локально вимерли (<a href="https://scholar.google.com/scholar?cluster=6534164372147686199&amp;hl=en&amp;as_sdt=0,5">Lavery et al. 1996</a>). Особливістю експоненційного/геометричного росту є те, що темп росту популяції на особину є <strong>незалежним від щільності популяції</strong> (<em>density-independent</em>): і коли <span class="math inline">\(N=1\)</span>, і коли <span class="math inline">\(N \rightarrow \infty\)</span>, <span class="math inline">\(\frac{\Delta N}{\Delta \tau \cdot N} = r\)</span> та <span class="math inline">\(\frac{d N}{d\tau \cdot N} = r\)</span> – в правій частині цих рівнянь немає місця для <span class="math inline">\(N\)</span>.</p>
<div class="figure">
<span style="display:block;" id="fig:fig-exp-growth"></span>
<img src="bookdown-demo_files/figure-html/fig-exp-growth-1.png" alt="Приклад (дискретного) геометричного та (континуального) експоненційного росту уявної популяції тарганів, в яких темп росту дорівнює $\lambda = 15$ кожні 30 днів." width="672"><p class="caption">
Рис. 4.2: Приклад (дискретного) геометричного та (континуального) експоненційного росту уявної популяції тарганів, в яких темп росту дорівнює <span class="math inline">\(\lambda = 15\)</span> кожні 30 днів.
</p>
</div>
</div>
<div id="логістичний-ріст" class="section level3" number="4.6.2">
<h3>
<span class="header-section-number">4.6.2</span> Логістичний ріст<a class="anchor" aria-label="anchor" href="#%D0%BB%D0%BE%D0%B3%D1%96%D1%81%D1%82%D0%B8%D1%87%D0%BD%D0%B8%D0%B9-%D1%80%D1%96%D1%81%D1%82"><i class="fas fa-link"></i></a>
</h3>
<p>Звісно, для будь-якої популяції, чисельність якої зростає, справи не будуть завжди йти ідеально, і в якийсь момент експоненційний ріст повинен сповільнитись. Тому може бути безліч причин: (1) ресурси для популяції завжди обмежені, і в якийсь момент середовище просто не здатне прогодувати всіх особин в популяції<a class="footnote-ref" tabindex="0" data-toggle="popover" data-content='&lt;p&gt;&lt;strong&gt;Мальтузіанська катастрофа&lt;/strong&gt; описує ситуацію, в якій ріст популяції із часом експоненційний, а ріст доступного ресурсу – лінійний. В якийсь момент ці дві функції перетнуться, після чого розмір популяції перевищуватиме об’єм доступного ресурсу, що спричинятиме голод і подальший колапс популяції. Ця концепція переважно застосовується до людської популяції, і разом з голодом передбачає інші соціальні кризи на кшталт війни (&lt;a href="https://doi.org/10.1257/0895330042162377"&gt;Arrow et al. 2004&lt;/a&gt;).&lt;/p&gt;'><sup>53</sup></a>; (2) поширення патогенів між особинами в щільних популяціях є дуже швидким, що спричинятиме епідемії із високою смертністю; (3) щільні популяції жертв спрощують полювання для хижака, який тепер витрачає менше енергії на полювання і може розмножитись за високої доступності жертв тощо. Аби зважити на це, необхідно якимось чином ввести <strong>залежність від щільності популяції</strong> (<em>density-dependence</em>). Якщо поглянути на експоненційну модель чисельності популяції</p>
<p><span class="math display">\[\frac{dN}{d\tau} = rN\]</span></p>
<p>то темп росту популяції, здається, зважений на чисельність популяції <span class="math inline">\(N\)</span> (ось же вона, <span class="math inline">\(N\)</span>, в правій частині рівняння!), однак якщо розрахувати темп росту чисельності на особину (тобто поділити обидва боки рівняння на <span class="math inline">\(N\)</span>), то побачимо, що експоненційний ріст ніяк не залежить від чисельності популяції – з перерахунку на особину, темп росту дорівнює константі <span class="math inline">\(r\)</span>. Аби сповільнити ріст популяції із часом, нам необхідно додати якийсь член рівняння, який би був обернено пропорційний до чисельності популяції і, відтак, сповільнював її ріст. Тобто ми хочемо ввести негативний зв’язок між <span class="math inline">\(N\)</span> і <span class="math inline">\(\frac{dN}{d\tau}\)</span>, і найпростіший спосіб це зробити – це визначити довільну максимальну чисельність популяції <span class="math inline">\(K\)</span>. Значення <span class="math inline">\(K\)</span> називають <strong><em>ємністю середовища</em></strong> (<em>carrying capacity</em>), адже його можна уявити як максимальну чисельність популяції, яку може підтримувати ресурс середовища, виражену власне в кількості особин, а не в одиницях ресурсу чи інших параметрів самого середовища. Аби визначити обернену пропорційність, ми можемо ввести значення <span class="math inline">\(\frac{N}{K}\)</span> – воно наближається до нуля коли чисельність популяції <span class="math inline">\(N\)</span> є дуже маленькою відносно ємності середовища <span class="math inline">\(K\)</span>, і наближається до одиниці коли <span class="math inline">\(N \approx K\)</span>. Втім, в рівнянні динаміки чисельності популяції нам потрібен обернений ефект: щось, що не надто впливатиме на <span class="math inline">\(r\)</span> (тобто буде наближатись до одиниці) коли <span class="math inline">\(N \rightarrow 0\)</span>, але зменшуватиме темп росту популяції (тобто множити <span class="math inline">\(r\)</span> на якесь число близьке до нуля) коли <span class="math inline">\(N \rightarrow K\)</span>. Це дуже просто зробити через вираз <span class="math inline">\((1 - \frac{N}{K})\)</span>, і тепер рівняння динаміки популяції набуває вигляду</p>
<p><span class="math display">\[\frac{dN}{d\tau} = rN\left(1-\frac{N}{K}\right)\]</span></p>
<p>Відьмітьте, що якщо розмір популяції раптом перевищуватиме ємність середовища (<span class="math inline">\(N &gt; K\)</span>), то вираз <span class="math inline">\((1 - \frac{N}{K})\)</span> набуватиме від’ємного значення, і, відтак, темп “росту” стане від’ємним – тобто популяція почне зменшуватись.</p>
<p>Таку динаміку росту популяції називають <strong><em>логістичним ростом</em></strong> (<em>logistic growth</em>),</p>
</div>
<div id="динаміка-та-стабільність-популяції" class="section level3" number="4.6.3">
<h3>
<span class="header-section-number">4.6.3</span> Динаміка та стабільність популяції<a class="anchor" aria-label="anchor" href="#%D0%B4%D0%B8%D0%BD%D0%B0%D0%BC%D1%96%D0%BA%D0%B0-%D1%82%D0%B0-%D1%81%D1%82%D0%B0%D0%B1%D1%96%D0%BB%D1%8C%D0%BD%D1%96%D1%81%D1%82%D1%8C-%D0%BF%D0%BE%D0%BF%D1%83%D0%BB%D1%8F%D1%86%D1%96%D1%97"><i class="fas fa-link"></i></a>
</h3>
</div>
</div>
<div id="metapopulation" class="section level2" number="4.7">
<h2>
<span class="header-section-number">4.7</span> Метапопуляція<a class="anchor" aria-label="anchor" href="#metapopulation"><i class="fas fa-link"></i></a>
</h2>
</div>
<div id="Leslie-matrix" class="section level2" number="4.8">
<h2>
<span class="header-section-number">4.8</span> Моделювання популяцій<a class="anchor" aria-label="anchor" href="#Leslie-matrix"><i class="fas fa-link"></i></a>
</h2>
</div>
</div>

  <div class="chapter-nav">
<div class="prev"><a href="numerical-ecology.html"><span class="header-section-number">3</span> Базові математичні підходи в екології</a></div>
<div class="next"><a href="foundations.html"><span class="header-section-number">5</span> Фундаментальні поняття екології</a></div>
</div></main><div class="col-md-3 col-lg-2 d-none d-md-block sidebar sidebar-chapter">
    <nav id="toc" data-toggle="toc" aria-label="On this page"><h2>On this page</h2>
      <ul class="nav navbar-nav">
<li><a class="nav-link" href="#popeco"><span class="header-section-number">4</span> Початки популяційної екології</a></li>
<li>
<a class="nav-link" href="#species"><span class="header-section-number">4.1</span> Вид</a><ul class="nav navbar-nav">
<li><a class="nav-link" href="#%D0%BF%D0%BE%D0%BD%D1%8F%D1%82%D1%82%D1%8F-%D0%B2%D0%B8%D0%B4%D1%83"><span class="header-section-number">4.1.1</span> Поняття виду</a></li>
<li><a class="nav-link" href="#%D0%B2%D0%B8%D0%B4%D0%B8-%D1%82%D0%B0-%D0%BF%D0%BB%D0%BE%D1%89%D0%B0"><span class="header-section-number">4.1.2</span> Види та площа</a></li>
</ul>
</li>
<li><a class="nav-link" href="#population"><span class="header-section-number">4.2</span> Популяція</a></li>
<li><a class="nav-link" href="#pop-factors"><span class="header-section-number">4.3</span> Чинники, що впливають на популяції</a></li>
<li><a class="nav-link" href="#cmr"><span class="header-section-number">4.4</span> Моделі мічення-відлову</a></li>
<li><a class="nav-link" href="#intraspecific"><span class="header-section-number">4.5</span> Внутрішньовидові взаємодії</a></li>
<li>
<a class="nav-link" href="#pop-dynamics"><span class="header-section-number">4.6</span> Динаміка та стабільність</a><ul class="nav navbar-nav">
<li><a class="nav-link" href="#%D0%B5%D0%BA%D1%81%D0%BF%D0%BE%D0%BD%D0%B5%D0%BD%D1%86%D1%96%D0%B9%D0%BD%D0%B8%D0%B9-%D1%80%D1%96%D1%81%D1%82"><span class="header-section-number">4.6.1</span> Експоненційний ріст</a></li>
<li><a class="nav-link" href="#%D0%BB%D0%BE%D0%B3%D1%96%D1%81%D1%82%D0%B8%D1%87%D0%BD%D0%B8%D0%B9-%D1%80%D1%96%D1%81%D1%82"><span class="header-section-number">4.6.2</span> Логістичний ріст</a></li>
<li><a class="nav-link" href="#%D0%B4%D0%B8%D0%BD%D0%B0%D0%BC%D1%96%D0%BA%D0%B0-%D1%82%D0%B0-%D1%81%D1%82%D0%B0%D0%B1%D1%96%D0%BB%D1%8C%D0%BD%D1%96%D1%81%D1%82%D1%8C-%D0%BF%D0%BE%D0%BF%D1%83%D0%BB%D1%8F%D1%86%D1%96%D1%97"><span class="header-section-number">4.6.3</span> Динаміка та стабільність популяції</a></li>
</ul>
</li>
<li><a class="nav-link" href="#metapopulation"><span class="header-section-number">4.7</span> Метапопуляція</a></li>
<li><a class="nav-link" href="#Leslie-matrix"><span class="header-section-number">4.8</span> Моделювання популяцій</a></li>
</ul>

      <div class="book-extra">
        <ul class="list-unstyled">
          
        </ul>
</div>
    </nav>
</div>

</div>
</div> <!-- .container -->

<footer class="bg-primary text-light mt-5"><div class="container"><div class="row">

  <div class="col-12 col-md-6 mt-3">
    <p>"<strong>Вступ до Екології Угруповань</strong>" was written by Олексій Дубовик. </p>
  </div>

  <div class="col-12 col-md-6 mt-3">
    <p>This book was built by the <a class="text-light" href="https://bookdown.org">bookdown</a> R package.</p>
  </div>

</div></div>
</footer><!-- dynamically load mathjax for compatibility with self-contained --><script>
  (function () {
    var script = document.createElement("script");
    script.type = "text/javascript";
    var src = "true";
    if (src === "" || src === "true") src = "https://cdnjs.cloudflare.com/ajax/libs/mathjax/2.7.9/latest.js?config=TeX-MML-AM_CHTML";
    if (location.protocol !== "file:")
      if (/^https?:/.test(src))
        src = src.replace(/^https?:/, '');
    script.src = src;
    document.getElementsByTagName("head")[0].appendChild(script);
  })();
</script><script type="text/x-mathjax-config">const popovers = document.querySelectorAll('a.footnote-ref[data-toggle="popover"]');
for (let popover of popovers) {
  const div = document.createElement('div');
  div.setAttribute('style', 'position: absolute; top: 0, left:0; width:0, height:0, overflow: hidden; visibility: hidden;');
  div.innerHTML = popover.getAttribute('data-content');

  var has_math = div.querySelector("span.math");
  if (has_math) {
    document.body.appendChild(div);
    MathJax.Hub.Queue(["Typeset", MathJax.Hub, div]);
    MathJax.Hub.Queue(function() {
      popover.setAttribute('data-content', div.innerHTML);
      document.body.removeChild(div);
    })
  }
}
</script>
</body>
</html>
